{
  "id": "hindi_doc_2",
  "title": "malvi-mup.txt",
  "content": "में तो अकेली म्हारो घर न लुटाय दीजो\nमें तो अकेली म्हारो घर न लुटाय दीजो\nघर न लुटाय दीजो , बन न कराय दीजो\nसासू सुणें तो पिया उन्हें मत आवन दीजो\nललना खेलावन म्हारा माता खे बुलाव दीजो\nजेठाणी सुणे तो पिया उन्हें मत आवन दीजो\nरसोई निपावन म्हारी काकी खे बुलाय लीजो\nनणंदी सुणे तो पिया उन्हें मत आवन दीजो\nसांतीपुड़ा मांडण म्हारी बून्या बुलाय लीजो\nपड़ोसन सुणे तो पिया उन्हें मत आवन दीजो\nमंगल गावण म्हारी सखियां बुलाय लीजो\nढोली सुणे तो पिया उन्हें मत आवन दीजो\nढोली म्हारा पीयर से बुलाय लीजो\nजोसी सुणे तो पिया उन्हें मत आवन दीजो\nजोसी म्हारा पीयर से बुलाय लीयो ।\n\nगज गज नींव न्हकाव क्यों नी हो\nगज गज नींव न्हकाव क्यों नी हो\nफलाणा राज का फलाणा राय\nराय सुन्नारी अंगूठी हो राज\nरंग रो बधावो वऊवड़ झेलो क्योंनी वो\nफलाणी बऊ री फलाणी बऊ\nराय सुन्नारी अंगूठी हो राज ।\n\nमोजा पेरो जमई, मेंदी निरखो जमई\nमोजा पेरो जमई , मेंदी निरखो जमई\nछोटा खोटा जमई\nलांबा लापर जमई\nजामा पेरो जमई\nकड़ा पेरो जमई\nपोंची निरखो जमई\nकंठी पेरो जमई\nचौसर निरखो जमई\nचूनी निरखो जमई\nपागां बांदो जमई\nपेचां निरखो जमई\nछोटाखोटा जमई\nलांबालापर जमई\n\nमीठी थूली ओ सायबा दूद से\nमीठी थूली ओ सायबा दूद से\nजेको अजब सवाद\nलाडू पेड़ा हो सायबा लापसी\nजेको बड़ो रे सवाद\nगोदी भरी हो सायबा पूत से\nजेको अनन्द उछाव\nमेलां फूले हो सायबा केवड़ो\nजेकी आवे परमल बास ।\n\nकाची करड़ नी गमरण बावड़ी\nकाची करड़ नी गमरण बावड़ी\nलोंगा जड़ियो रे जड़ाव\nतांबा पीतला ना गमरण बेड़ला\nरेसम लाम्बी डोर\nबेड़लो मेल्यो रे सखर पाळ\nचूमकी चम्पा डाळ\nडोर टूटी ने गडूलियो डूबियो\nपाणी गयो रे पैताळ\nकाठा कसी लो गमरण कांछड़ा\nलीजो पीपरिया नी वाट\nघर जाता हो गमरण माता ने के\nमाता म्हारो माथो दूखे\nससराजी आणें आविया\nमाता म्हारो तो माथो दूखे\nजेठजी आणे आविया\nमाता म्हारो तो माथो दूखे\nदेवरजी आणे आविया\nमाता म्हारो तो माथो दूखे\nपीयूजी आणे आविया\nघर जा ने बेटी\nमाता म्हारो माथो हो गूथो\nपाटी पड़ाव\nपियूजी आणे आविया\n\nहीरा मोती का गंज पड़िया\nहीरा मोती का गंज पड़िया\nआता सा फलाणा राम फिसल पड़िया\nदौड़तासा छोटा भई ने झेल लिया\nघणीखमा हो दादा म्हारा घणीखमा\nकाय की तमखे दादा फिकर पड़ी\nहमखे काव करने की फिकर पड़ी\nवे तो दालकड़ी का गंज पड़िया\nआतासा जमई जी फिसल पड़िया\nदौड़तीसी बईरां ने झेल लिया\nघणीखमा हो म्हारा राज घणीखमा\nकाय की फिकर तमखे पड़ी\nसंडास सोरने की फिकर हमखे पड़े\n\nकाय को दिवला मैया काय की बाती\nकाय को दिवला मैया काय की बाती\nकाय की लागी जगाजोत वो अनन्दी\nतेरे भवन पे मैया , नौबत बाजे\nनौबत बाजे मैया , वो मढ़ गाजे\nधरम धजा फहराय वो जगतारन\nतेरे भवन पे मैया नौबत बाजे\nपाँव में तेरे मैया बिछिया बी सोहे\nअनबट की लागी जगाजोत वो महाकाली\nअंग को मैया तेरे सालू बी सोहे\nओढ़न की लागी जगाजोत वो अनन्दी\nतेरे भवन पे मैया नौबत बाजे\n\nबावरियों छे फलाणी जेळू रो यार\nबावरियों छे फलाणी जेळू रो यार\nहेली म्हारो बावरियां ।\n\nबरस एकादशी करिये\nबरस एकादशी करिये\nनणदळ न्हावा ने जईये\nराधा , रूकमणी और सतभामा\nललता से कहिये\nकुवजा से कहिये\nबाईजी न्हावा ने जईये\nगंगा , जमना और सरसती\nतिरवेनी में न्हइये\nभवसागर तिरिये\nबाईजी न्हावा ने जईये\nन्हाई धोई सुमिरण करस्यां\nगऊ सेवा करिहें\nगऊ पूजा करिये\nनणदल न्हावा ने जईये\nसांवलिया नी संग जो रेस्यां\nसोयलड़ो चईये\nबाईजी न्हावा ने जईये\nमीरा के प्रभु गिरधर नागर\nहरि चरणा रहिये\nप्रभु चरणा रहिये\nबाईजी न्हावाने जईये\n\nनानी नानी पापड़ी ने हाथ में चट्टियो\nनानी नानी पापड़ी ने हाथ में चट्टियो\nयूं दे भणे बाल ब्रहमचारी\nभजो भैरवानन्द आनन्द कारी\nफलाणा राम का रजपाल बाबा भेरू\nफलाणी बऊ त भई बाप बाबा भेरू\nफलाणा जमई छड़ीदार बाबा भेरूरा\n\nगोखड़ा ऊपर गोखड़ो, जां मेंदी को झाड़\nगोखड़ा ऊपर गोखड़ो , जां मंेदी को झाड़\nहो मेंदी म्हें बोई हो राज\nछोटो देवर लाड़लो\nवो मेंदी को रखवाल\nहो मेंदी म्हें बोई हो राज\nनानी नणदल लाड़ली\nवां मेंदी चूंटन जाय\nलसरलसर मेंदी बाटूं\nझबियां झोला खाय\nदेवर की राची चीटी आँग की\nभावज रा दोई हाथ\nमेंदी लगाया पाणी चली\nसामे मिल्या नाय\nहँस्या था , पण बोल्या नी\nमन में राख्यो दाव\nबेड़ो लाई परंडी मेल्यो\nघर मे मची रार\nधम धमा धम होणे लाग्यो\nछोरो पाड़े चीख\nछोरा की टूटी टांगड़ी\nछोरी को कचड़घाण\nपाड़पड़ोसण बेनली , म्हारो छोरो छानो राख\nमैं कई राखूं , बेनूली , घरघर मची रार\nम्हारी सासू ने यूं कयो , बऊ पोल में दीवो मेलजे\nहूँ भोली ने यूँ सुण्यो , बऊ सोड़ में दीवो मेलजे\nसोड़ बले , सासू बले , म्हारो हियो हिलोड़ा लेय\nम्हारी सासू ने यूं कयो , बऊ भैस खे कुंडो मेलजे\nहूँ भोली ने यूँ सुण्यो , बऊ जेठ खे कुंडो मेलजे\nगोखड़ा ऊपर गोखड़ा , जेपे कालो नाग\nखाई थी , पण बच गई , परण्या थारा भाग\n\nहोजी कचेरी रा पड़दा खोल दो\nहोजी कचेरी रा पड़दा खोल दो\nदेखण दो फलाणा राज रा भीम\nहोजी उन राया रो कई देखणो\nवे तो नमी रया हो उनके चीरां रे भार\nबधावोजी म्हें सुण्यो\nहोजी रसोई रा पड़दा खोल दो\nम्हने देखण दो साजनिया री धीय\nबधावोजी म्हें सुण्यो\nहोजी उन राणी रो कई देखणो\nवे तो नमी रया उनका चुड़िला रा भार\nनानी बऊ दबीरया केसरिया रे भार\nबधावो जी म्हें सुण्यो ।\n\nरलियो मांडपड़ो सुवावणो जी\nजी ओ पेलो यो खंब मोती भर्योजी जी ओ दूसरो\nयो खंब हीरा भर्योजी जी ओ रचो म्हारे मांडप हेट\nआज रलीयो मांडपड़ो सुवावणोजी ।\nजीओ तीसरो यो खंब चोखा भर्योजी जी ओ\nचोथो यो खंब कंकु भर्योजी रचो म्हारा\nमांडपड़ा हेट रलीयो मांडपड़ो सुवावणोजी ।\nजीओ पांचमो यो खंब सुपारी भर्योजी\nजीओ छटो यो खंब नारेलाँ भर्योजी\nजीओ रचो म्हारा मांडवा हेट रलीयो मांडपड़ो सुवावणोजी ।\nजीओ सातमो यो खंब हलदी भर्योजी\nजीओ आठमो यो खंब लोगाँ भर्योजी\nजीओ रचो म्हारा मांडवा हेट रलीयो मांडपड़ो सुवावणोजी ।\nजीओ नवमो यो खंब डोड़ा भर्योजी\nजीओ रचो म्हारा मांडवा हेट रलीयो मांडपड़ो सुवावणोजी ।\n\nम्हारा दादाजी आया, म्हारी माता हो आया\nम्हारा दादाजी आया , म्हारी माता हो आया\nदामा रो लोभी बीरो घर रयो\nतम क्योंनी आया म्हारा माड़ी रा जाया\nतम बिना सूनी म्हारी बिरदड़ी\nविरद अलोणी बीरा , थारी बेन अलोमी\nकड़ही री चीगट म्हरे चढ़ रई\nथारा पिछवाड़े बेन्या गंगा हो जमना\nन्हाईधोई ने बेन्या चीगट हेड़जे\nन्हाया धोया से बीरा उजला नी दीखां\nउजला तो दीखां रामरथ बीर से\n\nदल रे बादल बिन चमक्यो तारे\nदल रे बादल बिन चमक्यो तारे\nकि सांझ पड़े पियु लागे प्यारे\nकई रे जुवाब करूँ रसिया से\nको रसियाजी तमखे किने बिलमाया\nतो छोटी का जात बड़ी बिलमाय\nबिछिया को रस अनवट लीनो\nतो अनवट को रस रामचन्द्र लीनो\nकई रे जुवाब करूँ रसिया से\nजवाब करूँगी , सवाल करूँगी\nकेसरिया रा नैणां में रीझ रहूंगी\nपातलिया रा नैणां में रीझ रहूंगी\nकेसरिया , पातलिया आदि पति के सम्बोधन हैं । ‘अनवट’ अँगूठे का गहना है । ‘रामचन्द्र’ पति का पर्याय है ।\n\nदो डूंगर विच पाट\nदो डूंगर विच पाट\nकिण घर जास्या माता पामणा\nजास्यां , जास्यां ईश्वरजी दरबार\nरणू बाई देगा माता वेसणो\nबेसन देस्यां भम्मरिया रा पाट\nघूघरिया रा घाट ओढ़ा वस्यां\nजीमण देस्यां दूध ने भात\nखीर खांड गपरनी जिमाइस्यां\n\nरंग का चार बनड़ा।\nरंग का चार बनड़ा ।\nपिया लो म्हारा आवो वासी रंगरा\nहस्ती तो लाजो कजली वनरा\nघोड़ा तो लाजो खुरासान रा\nगाड़ी तो लाजो मारू देस री\nमेवा तो लाजो गढ़ गुजरातरा\nनाड़ा तो लाजो नखल देसरा\nमेंदी तो लाजो टोड़ा देसरा\nसालू तो लाजो सांगानेर री\nगेणा तो लाजो सोनी देसरा\nबेटी तो लाजो बड़ा बापकी\n\nबई को कोणस राय रा आया सामे ओबरा\nबई को कोणस राय रा आया सामे ओबरा\nबई को कोणस राय आई सामे पोल\nबाजा बले अंबुलो बहुफल्यो\nबई वो मोटा राय रो आयो सामे ओबरो\nबई वो नाना राय री आई सामे पोल\nबई वो कांकी बऊ की राम रसोई नीपजे\nबई वो कांकी बऊ को जीमे परवार\nबई वो छोटी बऊ री राम रसोई नीपजे\nबई वो बड़ी बऊ को जीमे परवार ।\n\nगोया तो वचली पीपली रे\nगोया तो वचली या पीपल रे वीरा जाँ चड़ जोउँ थारी वाट\nमाड़ी जाया चूनड़ लाया गोया तो वचली पीपल रे वीरा . . .\nलावो तो सगला सारू लावजो रे वीरा नी तो रे रीजो हमारा देस\nजामण जाया चूनड़ लावो ।\nसंपत होय ओ आवजो रे वीरा नी तो रे रीजो तमारे देस\nजामण जाया चूनड़ लावो ।\nसंपत थोड़ो रे रिण घणो वो बेन्या पचाँ में राखूँ थारी सोब\nजामण जाया चूनड़ लावो ।\nकाँकड़ वचली या पीपली रे वीरा जाँ चड़ जोउँ थारी वाट\nमाड़ो जाया चूनड़ लावो ।\nलावो तो सगला सारू लावजो रे वीरा नी तो रे रीजो तमारे देस\nजामण जाया ।\nसंपत थोड़ो ने रिण घणो वो बाई पचाँ में राखूँ थारी सोब\nमाड़ी जाई चूनड़ लावाँ ।\n\nरंग रंगीली भोत रंग भीनी\nरंग रंगीली भोत रंग भीनी\nउस धनाबऊ रे हाथ राचन दो मेंदी\nउस मोड़ादे रे हाथ राचन दो मेंदी\nपेलो मास गोरी धन लाओ\nआल भोले मनजाय\nराचन दो मेंदी मोड़ादे रे हाथ\n\nसुवारिया री बेटी भेरूजी थारी सेवा अई रे\nसुवारिया री बेटी भेरूजी थारी सेवा अई रे\nथारी सेवा अई , ने बाजुट लाई रे\nकाका मतवाला थें म्हारी नींद गमाई रे\nनींद गमाई , सारी रैन जगाई रे\nचावुकड़े चमकाई रे\nकंठालियारी बेटी भेरूजी थारी सेवा आई रे\nथारी सेवा आई , नारेक लाई रे\nतेली री बेटी भेरूजी , थारी सेवा आई रे\nथारी सेवा आई , तेलसिन्दूर लाई रे\nमाली की बेटी भेरूजी , थारी सेवा आई रे\nथारी सेवा आई , फुलड़ा लाई रे\nतमोली की बेटी भेरूजी , थारी सेवा आई रे\nथारी सेवा जाई , बिड़ला लाई रे\nहलवाई की बेटी भेरूजी , थारी सेवा आई रे\nथारी सेवा आई , सिरनी लाई रे\nसेपकरी बेटी भेरूजी थारी सेवा आई रे\nथारी सेवा आई , गुड़गोकर लाई रे\nकाक मतवाला थें म्हारी नींद गमाई रे\nनींद गमाई , सारी रैन जगाई\nचावुकड़े चमकाई रे ।\n\nआईजा म्हारी समदण लिम्बू तळे\nआईजा म्हारी समदण लिम्बू तळे\nदारी बिछिया पेरे लिम्बू तळे\nथारी अनबट री झलक बतईजा म्हारे\nरिझईजा म्हाने\n\nभजन कर निरना एकादसी करना\nभजन कर निरना एकादसी करना\nराजा ब्रह्म आगे साक्षी भरना\nपेली निरजला , दूसरी सिरजला\nदोनोई एकादसी करना\nभाव भक्ति से जो कोई साधे\nबैतरनी में तिरना\nभजन कर निरना एकादसी करना\nदसमी के दिन एकटंक जीमणा\nग्यारस निरनै करना\nबारस के दिन भोजन करना\nजमराज से नहीं डरना\nभजन कर . . .\nएकादशी को अटल पुण्य है\nअनमाय जीव नहीं रखना\nभावभक्ति से जो कोई साधे\nभवसागर से तिरना\nभजन कर . . .\nजनम सुधारण जग में मेला\nभूल आलस नहीं रखना\nकहे कबीर सुनो भई साधो\nबैकुंठा को चलना\n\nकुँवार मास मैया थपणा थपत है\nकुँवार मास मैया थपणा थपत है\nकारतिक खेले गाय हो मैया\nकारतिक मास मैया परब दिवाली\nअगइन अनधन होय\nपोस तुसरिया , माह भदोरिया\nफागुण खेले फाग\nचैतेज मास मैया चित् उठ लागे\nवैशाखे फूली फूलवास\nजैठे जो मास मैया तपना तपत है\nआषाढ़ बोले चतुरक मोर\nसावण मास मैया रिमझिम बरसे\nभादव गेर गम्भीर\n\nवा तो सात पापड़ की जोड़ी हो\nवा तो सात पापड़ की जोड़ी हो\nवे तो लईगया फलाणा राम चोरी हो\nदेख्यादेख्या फलाणी बाई चोरी हो\nउनखे बांदिया फलाणी बाई चोरी हो\nउनखे बांदिया मोया की डोरी हो\nधीरयाधीर या उनखे सालाजी सेरी हो\nअब तो छोड़ पनोती गोरी वो\nमैं तो कदी नी करूँ पापड़ चोरी वो\n\nपाँच बधावा म्हारे आविया\nपाँच बधावा म्हारे आविया\nसक्कर रा सीरा\nपांचा री नवीनवी भांत होवे मेदारी पूरी\nथारा भरोसे मैं तो पोरई दाखां री लौंजी\nपेलो बधावे म्हारे आविया शक्कर रा सीरा\nभेजो म्हारा ससरारी पोल मेदारी पूरी\nथारा भरोसे मैं तो पोरई दाखांरी लौंजी ।\n\nहरता तो फरता मारूजी हो पूछे\nहरता तो फरता मारूजी हो पूछे\nमटकी ना मोती क्याँ मेलिया\nएकज मोती राजा दई ने दीदो\nहरता तो फरता मारूजी हो पूछे\nमटकी ना मोती क्यां मेल्या\nएकज मोती राजा सासू ने दीदो\nकुंवर पटोला झेलिया\nहरता . . .\nएकज मोती राजा जेठाणी ने दीदो\nदस दन खूणे खाट ढलाविया\nहरता तो . . .\nएकज मोती राजा जेठाणी ने दीदो\nदस दन दिवलो संजोवियो\nहरता तो . . .\nएकज मोती राजा नणदल ने दीदो\nकंवले सांतीपूड़ा मंडाविया\nहरता तो फरता सुगणी रा सायबा पूछे\nएकज मोती राजा ढोली ने दीदो\nदस दन ढोल गरासिया\nहरता तो . . .\nएकज मोती राजा पड़ोसन ने दीदो\nदस दन मंगल गवाड़िया\n\nजगमग राज रा भोजा\nजगमग राज रा भोजा\nजगमग राज री मेंदी\nजगमग राज री पेरण री चतराई हो\nऐसा म्हारा राज जमई जी , सासरिया में सोवे जी\nसासरिया में सोपे जमई जी , सासू लाड़ लड़ावे जी\nजगमग राज रा जामा , ने जगमग राज री केसर\nजगमग राज री पेरण री चतराई जी\nजगमग राज राकड़ा , जगमग राज री पोंची\nजगमग राज री कंठी , जगमग राज री डोरा\nजगमग राज रा मोती , जगमग राज री चूनी\nजगमग राज री पेरण री चतराई हो\n\nपांच मोहर लई मारूजी बाग सिधारिया\nपांच मोहर लई मारूजी बाग सिधारिया\nबागां में कसुम्बो मोलायो\nम्हारा हंजा मारू घांट रंगायो\nघांट जो पेरी मारूणी तम घर जो आया\nनणदल मसलो जो बोली\nकेवो भावज भारा बापरंगायो , के थारी माय पठायो\nम्हारा हंजा मारू घांट रंगायो\nससरा कमाया बईजी , सासू ने संगच्या\nआलीजा भंवरा ने रंगायो\nघांट जो पेरी मारूणी सेज सिधारी\nसोकड़ की नजरां जो लागी\nमुखड़े नी बोले , मारूणी नजरां नी देखे\nसायधन को सायबो बिलखत फिरे\nइन्दौर शहर को बैद बुलांवा\nतारूणी की नबज बतावां\nकोटाबूंदी की मारूजी जाण बुलांवा\nमारूणी पे झाड़णी नखांवा\nमोहरमोहर को मारूणी झाड़नी नखावां\nरूपईया से नजर हेड़ांवा\nनजरां हो देखे , मारूणा मुखड़े हो बोल्या\nसायधन को सायबो हरकत फिरे\nअपणा शहर में मारूणी शक्कर बटांवा\nअपणा शेर में मारूणी नारेल बटांवा\nमारूणी का जी की बधई ।\n\nअंबे तो खबं बळे रे दिवला\nअंबे तो खबं बळे रे दिवला\nजाणू चतुरभुज जनमियां\nजुगजुग जिवजो दाई हमारा\nआतोसो दीनड़ झेलियो\nजुगजुग जीवजो सासू हमारा\nदस दन कुंवर खेलाविया\nजुगजुग जीवजो जेठाणी हमारा\nचखेत फूंको मेलियो\nजुगजुग जीवजो देराणी हमारा\nकंवळे खाट बिछाविया\nजुगजुग जीवजो नणांद हमारा\nकूका ने झगल्यो लाविया\nकूका ने झूल टोपी लाविया\nजुग जुग जीवजो ढ़ोली हमारा\nअंगणा में ढ़ोल घोराविया\nजुग जुग जीवजो पड़ोसण हमारा\nदस दन मंगल गाविया\nजुग जुग जोशी हमारा\nकूका को नाम धराविया ।\n\nऊना सा पाणी ठंडा वई रया रे\nडळी बाई ना आंगणे चार खुणी बावड़ी\nचार खुण्यो कुंड\nकणे म्हारो नीर झकोल्यो\nरूणीजा रा देव रामदेव जी नीर झकोल्यो\nवणे असनान करिया\nसुगणा बई रा आंगणे चम्पो मोगरो\nकणे चंपो मरोड़ियो\nरूणीजा रा देव रामदेव जी\nवणाए चंपो मरोड़ियो\n\nजगेसर खेले हालरो वो\nजगेसर खेले हालरो वो\nमाता कांकी बऊ घोल्यो थारो लोपणो\nमाता कांकी बऊ ने पुरविया मोती चौक\nमाता कांकी बऊ ने भरिया थारा बेड़ला\nमाता कांकी बऊ ने बोया थारा जाग\nजगेसर खेले हालरो\nमाता कांकी बऊ खे दीजो नंद डीकरो\nमाता कांकी बऊ खे अखंड अपात\nमाता आसिहो चूड़ो ने अम्मर चांदली\nआखियो धन केसरिया रो राज ।\n\nम्हारे आज जलवाय की रात हो रसिया\nम्हारे आज जलवाय की रात हो रसिया\nलई दो बाला चूनड़ी\nम्हारा पावां सारू बिछिया घड़ाव हो रसिया\nअनबट रतन जड़ाव हो रसिया\nम्हारा एड़िया सारू तोड़ा घड़ाव\nसांकला रतन जड़ाव\nम्हारा बईरां सारू चूड़ीलो चिराव\nसोयटी सासे छंद लगाव\nम्हारा बांव सांरू बांवठिया घड़ाव\nबाजूबंद झबिया लगाव\nचुड़िला खे चीम लगाव\nम्हारा लगा सारू माला घड़ाव\nगलूबंद रतन जड़ाव\nम्हारा काना सारू झाला घड़ाव\nझुमका से मीना लगाव\nम्हारा मुखड़ा सारू बेसर घड़ाव\nछागो बिजली लगाव\nसीस सारू सीस फूल घड़ाव\nअड़ सारू सालू रंगावो\nअंगिया रतन जड़ावो\nपेठणी से पदर लगाव ।\n\nदे डालो हो मोड़ादे म्हारी झबिया हो राज\nदे डालो हो मोड़ादे म्हारी झबिया हो राज\nझबियां में लागा आदा\nम्हारी सगी ननंद रा दादा\nझबियां में लागा आखा\nम्हारी सगी नणंद रा काका\nझबियां में लागा आंबा\nम्हारी सगी नणंद रा मामा\nझबियां में लागा हीरा\nम्हारी सगी नणंद रा बीरा\nझबिया में लागा मोती\nम्हारी सगी नणंद रा गोती ।\n\nधन धन हो सूर्या गाय\nधन धन हो सूर्या गाय\nसींगड़ली सौभाग भरी\nतूने दियो है घड़ो भर दूद\nबछवो आनन्द करे\nधनधन हो फलाणी बऊ तमारी कूख\nकखड़ीली सौभाग भरी\nतमने जाया है फलाणा राय सरखा पूत\nतो मनड़ा री आस पूरी करी\nराणी बैठी है तखत विछाय\nबऊबेटी पास खड़ी\nबऊबेटी को लपे लिलार\nमोतीड़ा से मांग भरी\n\nडुपट्टो फूलाँ भया\nचीरा तो तम पेरजो रे बना पेंचा भोत हजार\nडुपट्टो फूलाँ भर्यो लाला भोत हजार डुपट्टो फूलाँ भर्यो ।\nफूलाँ से भरियो सेवरो रे बना हीरा जड्यो रे जड़ाव\nडुपट्टो फूलाँ भर्यो ।\nधारो झरोका को झाकणो रे बना म्हारो सरमीलो सुभाव\nडुपट्टो फूलाँ का भर्यो ।\nथारे म्हारे झगड़ो लागसी रे बना सुनी हे माता बईरी सीख\nडुपट्टो फूलाँ भर्यो थारे म्हारे झगड़ा लागसी रे\nबना लागा हो बेन्या बेईरी सीख डुपट्टो फूलाँ भर्यो ।\nकंठी हो तम पेरजो रे बनाँ जामा भोत हजार\nकेसर भोत हजार डुपट्टो फूलाँ भर्यो ।\nकड़ा तो तम पेरजो रे बना हीरा भोत हजार\nथारो झरोका को झाकणो रे बना म्हारो सरमीला सुभाव\nडुपट्टो फूलाँ भर्यो ।\nइसी तरह जेवरों और परिवार के सदस्यों के नाम जोड़तेजोड़ते यह गीत लम्बा होता चला जाता है ।\n\nहरी जरी जरकस की अंगिया\nहरी जरी जरकस की अंगिया\nऊपर हाल हजारी\nनजरबन्द म्हे किया हो राज\nम्हारा बना छे जी राज\nपांव तेरे मखमल का मोजा\nमेंदी राची पांव\nअंग तेरे अतलस रा जामा\nसीना मोती चूर\nकमर तेरे सवा लाख खा पटका\nपटके में मोहर पचास\nदुलमेन बहोत अजाब\nगले तेरे सवा लाख की कंठी\nजरद जनोई कंठी\nकान तेरे दरिया पार रा मोती\nसीस तेरे जरतार रा चीरा\nपेंचों पेंच गुलाल\nसीस तेरे फूलन्दा सेहरा\nसिर झालारिया मोड़\nचढ़न तेरे सवा लाख री तेजी\nफलाणा राम भये असवार\nपीछे तेरे बेहाल रे ढोला\nनाजो रूप सरूप\n\nदरवाजा पे नौबत बाजे\nदरवाजा पे नौबत बाजे\nलाल म्हारे भोत नीको लागे\nदाई हमारे मन भावे\nआवतो सो दीनड़ झेले\nलाल म्हारे भोत नीको लागे\nसासू हमारा मन भावे\nवे कुंवर पठोला में झेले\nवे जोठाणी हमारे मन भावे\nवे चखेते फूंको धरावे\nलाल मोय भोत नीको लागे\nवे देराणी हमारे मन भावे\nवे दस दन रसोई निपाये\nवे कोणा में खाट बिछावे\nलाल मोय भोत नीको लागे\nवे नणंद हमारे मन भावे\nवे कंवळे ते सांतीपूड़ा लावे\nवे पड़ोसन हमारे मन भावे\nवे दस दिन मंगल गावे\nवे ढोली हमारे मन भावे\nवे अँगना में ढ़ोल घोरावे\nवे जोसी हमारे मन भावे\nवे ललना को नाम धरावे ।\n\nबागां मांय रा लिम्बूड़ा तो नई नमे\nबागां मांय रा लिम्बूड़ा तो नई नमे\nनमे उनकी फलां भर डाळ\nअमर बधावो समरथ बीर को\nफलाणा राय तो नई नमे\nनमे उनकी पागड़ली रा पेंच\nजोड़ा बऊ तो नई नमें\nनमें उनकी चूड़ा भरी बांव\nअमर बधावो समरथ बीर को ।\n\nवे तो साला बेणोई दोई बागां में जाय\nवे तो साला बेणोई दोई बागां में जाय\nवे तो पाटे नी चाले\nजमई जी ऊबट रस्ते जाय\nजमई खे कांटो भाग्यो जाय\nसाला पूछे बेणोई अब कैसो हो बनी\nसाला अब तो हमारा प्यारा जीव की पड़ी\nवे तो साला बेणोई दोई दातण करने जाय\nवे तो दातण नी तोड़े\nजमई जी डाल मरोड़े जाय\nजमई जी उलझयाउलझया जाय\nसाला पूछे बेणोई कैसी हो बणी\nसाला अब तो हमारा प्यारा जीव की पड़ी\nवे तो न्हाई नी जाये\nजमई जी ऊँडा गीता खाय\nसाला पूछे बेणोई कैसी हो बणी\nसाला अब तो हमारा प्यारा जीव की पड़ी\nवे तो साला बेनाई दोई नीम वा ने जाय\nवे तो जीयी नी जाय\nजमई जी आखा लाडू खाय\nसाला पूछे बेणोई कैसी हो बणी\nसाला अब तो हमारा प्यारा जीव की पड़ी ।\n\nसांटो रे\nजो रे कीका थने कड़ा खंगाली चावे\nजो रे कीका थने कड़ा खंगाली चावे\nनानाजी री गोद्याँ खेल रे हालरीया सांटो रे\nकीका गूँज गली को भावे ।\nतो नानीजी री गोद्याँ खेल रे हालरीया सांटो रे\nकीका गूँज गली को भावे ।\nजा रे कीका थने झगल्यो टोपी चावे\nजा रे कीका थने रजई गादी चावे तो\nमामाजी री मामीजी री गोद्याँ खेल रे हालरीया\nसांटो रे कीका गूँज गली को भावे ।\nजो रे कीका चावे रेसम डोरी पालणो\nतो भुवाजी री गोद्याँ खेल रे हालरीया\nसांटो रे कीका गूँज . . . गली को भावे ।\nबच्चों की ज़रूरत वाली चीज़ों के नाम जोड़तेजोड़ते यह गीत लम्बा होता चला जाता है ।\n\nगाड़ो तो रड़क्यो बालू रेत में\nगाड़ो तो रड़क्यो बालू रेत में\nपोंचे बेन्या बई ना देस\nचलो म्हारा धोरी उतावळा\nम्हारी बेन्या बई जोवे वाट\nधोरी ना चलक्या सींगड़ा\nम्हारा बीराजी नी पचरंगी पाग\nभोजायां नो चलवरयो चूड़लो\nम्हारा भतीजा नो झगल्यो झूल\nचलो म्हारा धोरी उतावळा\n\nबड़ को बीज इन्द्रासन से आवियो\nबड़ को बीज इन्द्रासन से आवियो\nजई चोप्यो हो दसरथ दरबार\nसहेली ऐ आंबो मोरियो\nबड़ को गोड़ थरू थांबर हुई रयो\nवाकी डाली हो गई असमान\nसहेली ऐ आंबो मोरियो\nबड़ की डाली जो डाली हीरा जड़िया\nबड़ का पत्ता राज मोती रा लूम\nबड़ खे देखन रामलछमन आविया\nउनका सांते हो तैतीस करोड़ देवता\nबड़ खे देखन हो सीता माता आविया\nउनका सांते हो राधारूकमारी जोड़\nबड़ को बीज इन्द्रासन से आवियो\nजई चोप्यो फलाणा राम दरबार\nबड़ देखण आई उनका भाईभतीजा री जोड़\nबड़ देखण आई देराणीजेठाणी री जोड़\n\nहिंगलू भरी बादल लाव\nहिंगलू भरी बादल लाव\nम्हारा मानगुमानि ढोला\nवा तो फलाणा राम आंगण ढोलो रे\nम्हारा मालगुमानी ढोला\nवे तो फलाणा राम हैं पोंच वाला रे\nवी तो आवता सा जानीड़ा जिमाड़े रे\n\nकाय को दिवलो मैया, काय की बाती\nकाय को दिवलो मैया , काय की बाती\nकाय की लागी जगाजोत\nसुन्ना को दिवलो , मैया रूपा की बाती\nकपूर की लागी जगाजोत\nपाँवा ने बिछिया सोवता ए माय\nथारा अनबट से लागी रयो बाद\n\nखड़े ने खप्पर धारणी\nखड़े ने खप्पर धारणी\nदेवी जगदम्बा\nथारे मदरो प्यालो हाथ\nसदा मतवाली ओ\nथारा पावां ने बिछिया सोवता वो\nदेवी जगदम्बा\nथारी अनबट से लागी रयो बाद\n\nपांच बधावा म्हारे आविया\nपांच बधावा म्हारे आविया\nपांचों री नवीनवी भांत\nघड़ा मारूजी पेलो बधावो कांकड़े आवियो\nकांकड़िया रे म्हारा खेतघणा घड़ामारू\nधंवला तो धोरी म्हारयां हल बावे\nदूसरो बधावो बागां में आवियो\nनारेलांरी लागी लटालूम\nदाखचारोल्यां म्हारायां बहुफले\nतीसरो बधावो ड्योढ़ी पे आवियो\nहस्ती झूले छे दरबार घड़ा मारूजी\nबांदिया लखेना तेजन जौ चरे\nचौथो बधावो रसोई में आवियो\nजीमे म्हारा आलीसा रो सांत\nघीव कचोले , दूद वाटके\nपांचवों बधावो ओवरी में आवियो\nसायधन जायो छे पूत घड़ा मारूजी\nनौबत बाजी , सक्कर बांटजो\n\nउठो म्हारा गोरा लाड़ा\nउठो म्हारा गोरा लाड़ा\nसुफल भ्याना\nआंगणे नावीड़ो झारी लई ऊबो\nनावीड़ा तो कई फलाणी बईरो कंत\nफलाणा राम नावीड़ा , झोरी लई ऊबा\nअंगणे भंगीड़ो झाडू दई दयो जी\nभंगीड़ो तो कई है , फलाणी बई रो दास\nफलाणा राम भंगी झाडू दई रयाजी\nजागो हो म्हारा गोरा लाड़ा , सुफल भिळानो\nआंगणे भिस्तीड़ो पाणी छिटकी रयो\nभिस्तीड़ो कई फलाणी बई रो चाकर\nफलाणा राय भिस्ती , पाणी छांटी रया\nआंगणे कठाळियो हलदी लई आयोजी\nआंगणे तम्बोली बिड़ला लई ऊबोजी\nआंगणे मालीड़ो हार लई ऊबोजी\nआंगणे हलवईड़ो सिरनी लई ऊबोजी\nआंगणे मोचीड़ा मोजड़ी लई ऊबोजी\n\nचालो गजानंद (विवाह गीत)\nचालो गजानंद जोसी क्याँ चालाँ\nचालो गजानंद बजाजी क्याँ चालाँ\nकई आछाआछा लगनाँ लिखावाँ गजानंद\nकोटारी गाद्धी पे नोबत बाजे ।\nनोबत बाजे इंदर गड़ गाजे\nनोबत बाजे इंदर गड़ गाजे\nतो झीणीझीणी झालर बाजे गजानंद\nकोटारी गादी पे नोबत बाजे ।\nचालो गाजानंद सोनी क्याँ चालाँ\nचालो गजानंद माली क्याँ चालाँ\nतो आछाआछा गेणा मोलवाँ गजानंद\nतो आछाआछा सेवरा मोलावाँ गजानंद\nकोटारी गादी पे नोबत बाजे ।\nइसी तरह शादी में दूल्हादुल्हन से जुड़ी चिज़ों के नाम लेतेलेते यह गीत लम्बा होता चला जाता है ।\n\nलाड़ी जी थारे कारने म्हें परपत लांग्या हो राज\nलाड़ी जी थारे कारने म्हें परपत लांग्या हो राज\nम्हाने भरदो लाल तमाखूड़ी\nथारे किनने कयो थो मोजी डावड़ा\nथारी गरजे परवत लांग्या हो राज\nलाड़ीजी थारी कारने म्हें रूसविया गोतीड़ा मनाविया हो\nम्हाने भरदो लाल तमाखूड़ी\nथारे किनने कयो थो मौजी डावड़ा\nथारा गरजे गोतीड़ा मनाविया हो राज\nम्हें तो नई भरां लाल तमाखूड़ी\nम्हारो नाजुक जिवड़ो कांपे हो राज\nम्हारो नाजुक चिमटी दाजे हो राज\nम्हें तो नई भरां लाल तमाखूड़ी\nलाड़ीजी थारे कारने म्हें भम्मर जोड़ी लायो राज\nलाड़ीजी थारे कारने म्हें दादाजी की जोड़ी से आयो हो राज\nथारे किनने कयो थो मोजी डावड़ा\n\nदुर्गा का दरबार चंपो-मोगरो\nदुर्गा का दरबार चंपोमोगरो\nकोणरू राम बीणे फूल\nकांकी बऊ हार गूंथे\nगूंथ्योगुथायो हार देवी के सिर ही चढ़े\nमांग रे सेवक मांग\nआज को मांग्यो पावे\nचखे मांगे दूद\nगोदी में पुत्र भवानी\nअखंड मांगू एैवात\n\nराय थें तो फलाणा राय का जाया\nराय थें तो फलाणा राय का जाया\nकेसरिया केवाणा , दरबारी केवाणा\nलिखन्दा केवाणा हो म्हारा राज\nझालो दई रया\nराज तमारी माता तो फलाणी बऊ\nखोळ में सोवाड़िया , आंचलड़ो धवाड़िया\nपालणे पोड़ाया हो म्हारा राज\nझालो दई रया\nराज तमारी बेन्या तो फलाणी बई\nआरती संजोवे , मोतीड़े बधावे\nचौक पुरावे हो म्हारा राज\nराज तमारी गोरी तो फलाणी बऊ\nसेज बिछाये , झारी भर लावे\nगुंजा भरी लावे , ठंडो पाणी भरी लावे हो राज ।\n\nनौमण सौंठ, सवामण अजमो\nनौमण सौंठ , सवामण अजमो\nयेंई धमाधम खांडो पियाजी\nकोई लोग सुणेगा\nसासू सुणेगा , तो दौड़ियादौड़िया आवेगा\nदौड़ियादौड़िया आवेगा , तो ललना खिलावेगा\nललना खिलावेगा , तो दिन दस रेगा\nदिन दस रेगा , तो घणोघणो खावेगा\nजापो बिगाड़ी घर जावेगा\nपियाजी कोई लोग सुणेगा\nमाता सुणेगा , तो दौथ्ड़यादौड़िया आवेगा\nदौड़ियादौड़िया आवेगा , तो ललना खिलावेगा\nललना खिलावेगा , तो दिन दस रेगा\nदिन दस रेगा , तो थोड़ाथोड़ा खावेगा\nजापो सुधारी घर जावेगा\nजेठानी सुणेगी , तो दौड़ियादौड़िया आवेगा\nदौड़ियादौड़िया आवेगा , तो फूंको धरेगा\nफूंको धरेगा , तो नेग मांगेगा\nजापो बिगाड़ी ने घर जावेगा\nकाकी सुणेगा , तो दौड़ियादौड़िया आवेगा\nजापो सुदारी ने घर जावेगा\nदेराणी सुणेगा , तो दौड़ियादौड़िया आवेगा\nदौड़ियादौड़िया आवेगा , तो रसोई निपावेगा\nदिन दस रेगा , खाट बिछावेगा\nनेग लई ने जापो बिगाड़ेगा\nजापो बिगाड़ी ने घर जावेगा\nभाभी सुणेगा , तो दौड़ियादौड़िया आवेगा\nजापो सुदारी ने घर जावेगा\nनणंद सुणेगा , तो दौड़ियादौड़िया आवेगा\nजापो सुदारी ने धर जावेगा ।\nनणंद सुणेगा , तो दौड़ियादौड़िया आवेगा\nदौड़ियादौड़िया आवेगा , तो सांतीपूड़ा लावेगा\nनेग लई ने जापो बिगाड़ेगा\nबेन आवेगा , तो जापो सुदारेगा\nपड़ोसण सुणेगा , तो दौड़ियादौड़िया आवेगा\nआवेगा तो मंगल गावेगा\nपेड़ा मांगी ने घर जावेगा\nसखियां सुणेगा , तो दौड़ी आवेगा\nजापो सुदारेगा ।\n\nकई रेती में पीपल छाया\nकई रेती में पीपल छाया\nकई गेरा कुंडा खणाया\nहो म्हारा गेरा गजानन्द आया\nकई दाऊजी रे मन भाया\nकई माता बई हरक बवाया\nम्हारा गेरा गजानन्द आया\nकई काकोजी रे मन भाया\nकई काकीजी मोतीड़े बदाय ।\nकई भैया रे मन भाया\nकई भाभी बई कंकूड़े बदाया\nकई मामाजी रा मन भाया\nकई मामाजी हिदड़े बदाया\n\nनवो रे पलंग, नवो ढोलियो\nनवो रे पलंग , नवो ढोलियो\nमहाराजा बन्ना\nअबी से लागो लाड़ी से नेह रे\nमहाराजा बन्ना\nपांव तेरे मखमल रा मोजा\nमेंदी राची पांव\nमहाराजा बन्ना\nगागड़दो गाड़ो लई रया\nअमलारी छाकी लई रया\nबाबुल री प्यारी लई रया\nमहाराजा वे , दिलराजा वे\n\nम्हारे आँगण हरी रे दरोब\nम्हारे आँगण हरी रे दरोब\nनितकी चूंटूं , ने नित पानवे\nऐसा हमारा फलाणा राय सिरदार\nजात जिमावे , भोग्या जग करे\nघर में बऊ लाड़ी बोलिया\nसुनो हमारा अलीजा सरदार\nअपनी बेन्या बई खे लावजी\nगेल्या मारूणी निपट गंवार\nतमारे बेन्यां बई खे नई बणे\nराखां बई ने दिन दोयचार\nचूनड़ ओढ़ई ने बई खे मोकलां ।\n\nबाजो अंग्रेजी चइए\nचीरा तो तम पेरो बनाजी पेंचा भोत हजाब\nबनाजी थारी बनड़ी हे नादान के बाजो अंग्रेजी चइए ।\nबाजो अंग्रेजी चइए के पंखी खसखस को चइए\nझालर मखमल की चइए गोटा बंबई का चइए ।\nडांडी सोना की चइए हो जी थारी बनड़ी हे नादान\nके बाजो अंग्रेजी चइए ।\nबना म्हारा जामा तो तम पेरो के बाजो अंग्रेजी चइए ।\nइसी तरह से जेवरों के नाम जोड़तेजोड़ते यह गीत लम्बा होता चला जाता है ।\n\nहरी हरी गोबर घोलती\nहरी हरी गोबर घोलती\nगज मोती चौक पुरावो\nकुम्भकलश अमृत भरियाजी\nजानूं मोरित आज\nआवो म्हारा रामचंद आवजो\nजाकी जोती थी वाट\nऊँची अटारी रगमगी\nदिवलो जले रे उजास\nखेलामारूणी खेले सोगटा खोलो मनड़ा री बात\nआबो म्हारा रामचंद आवजो\nजेकी जोती थी वाट\nलीली दरियाई को घाघरों\nसाड़ी रंग सुरंग\nअंगिया पहने कटावकी जी\nबंदा खोलो सुजान\nछींकत घोड़ीला जीण कस्या\nबरजत हुवा असवार\nराय आंगण बिच धन खड़ी\nपीवू खड़ाजी , जीवो छींकन हार ।\n\nपैलो मास जो लागियोजी सायबा\nपैलो मास जो लागियोजी सायबा\nआल भोले मनजाय\nअगरनी करावजो जी सायबा\nदेराणीजेठाणी रीसे बकेसी सायबा\nकौन पुरावे हमारी साद\nपीयरिये पोंचावो\nदादाजी रा लाड़िलाजी सायबा\nमाता करेगा दूना लाड़\nबीरा जीरा लाड़लाजी सायबा\nभाभी पुरावे हमारी साद\nअगरनी करावजो जी सायबा\n\nसेर का सो गया हलवाई रे\nसेर का सो गया हलवाई रे\nनगर का सो गया हलवाई\nअब मैं लाचार कलाकंद लाया हूँ गोरी\nपांव सारू बिछिया घड़ाव जोजी\nम्हारा अनवट रतन जड़ाव\nआम पर केरी लग रई रे\nआम पर केरी लग रई रे\nगुड़का चढ़ गया भाव\nसकर तो मेंगी हो गई रे\nकलाकंद आम्बा को भावे रे\nजलेबी मैदा की भावे\nगोरी जोवे वाट भंवरजी मेलां कब आवे\nपांव सारू बिछिया घड़ाव जोगी\nकि अनवट रतन जड़ाव\nभंवरजी अनवट रतन जड़ाव\n\nमाची बसन्ता सासू जी हो\nमाची बसन्ता सासू जी हो\nम्हारी माड़ी जाई ने पीयर लई जावां\nबाराबारा भैस्यां रो दूध म्हारा मां\nसुगणा बिना कोण बिलोवे हो\nरसोड़ा पोवन्ता जेठाणी हो\nम्हारी माड़ी जाई ने पीयर लई जावां\nघड़ीघड़ी पोवणो , ने घड़ीघड़ी पीसणों\nम्हारी सुगणा बिना कौन पांवे हो\nढेलड़ा खेलन्ता बाई जी हो\nम्हारी माड़ी जाई ने पीयर लई जावां\nबेड़ेबेड़े पाणी कौण भरे\nम्हारी सुगणा बिना कौण भरे\nबासीदो सोरन्ता देराणी हो\nम्हारी माड़ी जाई ने पीयर लई जावां\nबारेबारे भैस्यां रो गोबर\nम्हारी सुगणा बिना कुण सोरे\nऊँची अटारी पे पियूजी हो सुता\nकणे दन मांडवो , ने कणे दन घर विवाह\nकणा दन जानड़ी बुलावा हो\nबीज नो मांडवी , ने तीज नो घर विवाह\nचौत ना दन जानड़ी बुलावा हो\nघड़ी दोय घोड़ीला थोबजे रे वीरा\nम्हारी सासू जी रा पांव पड़ी आवां\nम्हारी जेठाणी रा पांव पड़ी आवां\nम्हारी नणद रा पांव पड़ी आवां\nम्हारी देराणी से मळी आवां\nघड़ी दोय घोड़ीला थोबजे रे वीरा\nभरे खोले जाजो बऊ वड़\nने खाली खोले आजो\nलाल गंवाई घरे आजो\nने थारा बेन्या मां सासू न ससरा\nकिनो छेड़ो काड़ियो वो\nपालना माजना बालूड़ा रमी रया\nमाड़ी जाई अनमनी\n\nघड़ी एक घोड़ीलो थोबजे रे सायब बनड़ा\nघड़ी एक घोड़ीलो थोबजे रे सायब बनड़ा\nदाऊजी से मिलवा दो रे हठीला बनड़ा\nदाऊजी से मिलकर काई करो वो सायब बनड़ी\nदो न पालकड़े पाँव\nचालो घर आपणा\n\nवन्यांती तो आया देवी देवता रे नाना\nवन्यांती तो आया देवी देवता रे नाना\nवन्यां ती तो आया गणेश\nउजण्या से आया देवीदेवता रे\nचन्तामण से आया गणेश\nवन्यां उतारां देवीदेवता रे नाना\nवन्यां उतारां गणेश\nमंदरे उतारां देवीदेवता रे नाना\nबाजूरया उतारां गणेश\nकई निमाड़ा देवीदेवता रे नाना\nकोई निमाड़ा गणेश\nपनफल निमाड़ा देवीदेवता रे नाना\nलाडू निमाड़ा गणेश\nकोई जो देगा देवीदेवता रे नाना\nकोई जो देगा गणेश\nअन्न धन देगा देवीदेवता रे नाना\nरिदयसिद्ध देगा गणेस\n\nराजा थें तो जागो ने जागो जी\nराजा थें तो जागो ने जागो जी\nजागो हो नणंद बई रा बीर\nसुन्ना रा सेहरे रंग लागो\nराज थारा पांव रा मौजा\nमेंदी बाली म्हारा राज\nगुलाबी चुड़िले रंग लागो\n\nबेन्या बाई आरती जी\nराइवर उबा राइवर उबा हे मांडप आय तम करो वो\nबेन्या बाई आरती जी ।\nबईरी सासु बईरी सासु नणद पूछे बात\nववड़ कोई ओ लादो आरती जी ।\nघोड़ला लादा घोड़ला लादा मांडपड़ा रे हेट\nम्हारे मोरा ओ लादी डेड़सो जी घोड़ाला लादा\nघोड़ला मांडपड़ा रे हेट म्हारे मोरा हो लादी डेड़ सो जी ।\nवकड झूटा ववड़ झूटा ओ झूटा रा बोल्या\nथारी एक टकारी आरती जी ।\nराइवर उबा राइवर उबा मांडपड़ा रे हेट\nतम करो वो बेन्या बाई करो वो सुमन बाई करो\nवो मनीसा बाई करो वो टुइया बाई आरती जी ।\n\nपांच बधावा म्हारे आविया मारूजी\nपांच बधावा म्हारे आविया मारूजी\nपांचां री नवीनवी भांत लसकरिया\nदक्खन मत जावेजी , दक्खन की चाकरी या आकरी\nनिपट नरबदा रो घाट लसकरिया\nथाने तो बाला लागे रोकड़ा मारूजी\nम्हाने तो वाला लागो आप\nपेलो बधावो म्हारे यां आवियो\nभेजो ससराजी री पोल\n\nलीली घोड़ी अंबे का असवार\nलीली घोड़ी अंबे का असवार\nआगेआगे फलाणा राम प्यादा जाय\nहमखे निवारो देवी पागनिवार\nसंतन निवारो देवी दुर्गा माय\nलाल घोड़ी अंबे का असवार\nआगेआगे फलाणा राम प्यादा जाय\nहमखे निवारो देवी पागनिवार\nसंतन निवारो देवी दुर्गा माय\n\nकेसर रो कीच मचावो\nकेसर रो कीच मचावो\nकस्तूरी रो मलन मिलावो\nराम हल बिच धन खड़ी जी म्हारा राज\nनारेला री नींव नखाव\nसुपारी री पूरणी नखाव\nबरफी री भींत कराव\nजलेबी री बारी रखाव\nलोंगां री जाली लगाव\nसिंगोड़ा रा कंगूरा लगाव\nआलो सो चंदन कटाव\nमोड़ मलकिया घुड़ाव\nचारी पांयें भंवर उतारो\nईसा ने हिंगलू डोलावो\nरेसम बान बुनावो\nमखदोय दामनी देवाड़ो\nअतलस सेज बिछावो\nमिसरू रा तकिया लगाव\nचिरमा री सोड़ मिलावो\nगाल मसूरिये गेंदा\nजेठे पोड़े फलाणा राम रा भीम\nदेखो म्हारा मेलां री चतराई\nजेठ पोड़े फलाणा राम री धीय\nदेखो म्हारी सेजां री चतराई\n\nससरा अबोले, सासू अबोले\nससरा अबोले , सासू अबोले\nकिनी पत मंदरियां आवां हो\nजेठ अबोले , जेठानी अबोले\nकिनी पत मंदरिये आवां हो\nसास मनावां , ससरा मनावां\nडंकारा समूचे आया हो\nजेठ मनावां जेठानी मनावां\nतेलसिन्दूर लई आवां हो\nदेवर अबोले , देवराणी अबोले\nदेवर मनावां , देवराणी मनावां\nफलड़ा लई ने आवां हो\nयो मड़ गाजे , भेरूजी नौबत बाजे\nपुत्र अबोले , कुलबऊ अबोले\nपुत्र मनावां , कुलबऊ मनावां\nघीखिचड़ी लई ने आवां हो\nमो मड़ गाजे , भैरूजी नौबत बाजे\nनणंद अबोले , पनदोई अबोले\nनणंद मनावां , नणदोई मनावां\nआरती लई ने आवां हो\nस्वामी अबोले , सोकड़ अबोले\nकिनी पत मंदरिये आवां हो\nस्वामी मनावां , सोकड़ मनावां\nरूपयो नारेक लई ने आवां हो\n\nशीश रामदेव जी ने पागा विराजे\nशीश रामदेव जी ने पागा विराजे\nपेचा रो अदक सरूप\nहाथ मजीरा रामदेव जी ने\nखांदे तंदूरा रा अदक सरूप\nरूणीजा मंे रमी रया हो\nकान में रामदेव जी ने मोती बिराजे\nचूनी रो अदक सरूप\nगळे रामदेव जी ने कंठी बिराजे\nडोरा रो अदक सरूप\nअंगे रामदेव जी ने बागी बिराजे\nकेसर रो अदक सरूप\nहात रामदेव जी ने पोंची बिराजे\nकड़ा रो अदक सरूप\nपांव रामदेव जी ने मोजा बिराजे\nमेंदी रो अदक सरूप\n\nयोई पीयर, योई सासरो वो जगदम्बा\nयोई पीयर , योई सासरो वो जगदम्बा\nयोई दुखियारो विश्राम\nपाँवों ने बिछिया सोवताए माय\nथारा अनबट से लागी रयो बाद\n\nबिछिया तो म्हें झटझट पेरिया\nबिछिया तो म्हें झटझट पेरिया\nसोकनिया रा डर से\nअनबट री जगाजोत हो\nकूंकड़ो झट बोल्यो मारूजी\nभैंस मंगाऊँ , मिनकी पालां\nकूंकड़ा रो साल मिटावां\nसोकड़ नो भरमायो , बैरन रो भरमायो\nकूंकड़ो झट बोल्यो मारूजी\n\nमेहल में सोर करियो राणी जच्चा\nमेहल में सोर करियो राणी जच्चा\nनगर में सोर करियो राणी जच्चा\nजच्चा तूने बिछिया पेरिया सच्चा\nकि अनबट जोर खुल्या राणी जच्चा\nनगर में सोर करियो राणी जच्चा\n\nअगवाड़े तो बई जी रा बीरा\nअगवाड़े तो बई जी रा बीरा\nपिछवाड़े नणदोई जी\nहिरतीफिरती बातां पूछूँ\nके लाया नणदोई जी\nजीमवाने घेवर लाया\nखेलवाने चौपड़ जी\nओड़वाने सालू लाया\nओड़ी सालाहेली जी\nबिछिया घड़ावे म्हारा सगा नणदोई जी\nअनबट की साई उनका साका से लगाई जी\n\nपाँच बधावा म्हारे ये भल आया\nपाँच बधावा म्हारे ये भल आया\nआया तो कई ऐ म्हारा देस में\nपेलो बधावो म्हारा ससरा घर भेज्यो\nदूसरो बधावो म्हारा बाप क्यां\nतीसरो बधावो म्हारा जेठ क्यां भेज्यों\nचौथो बधावो म्हारा बीर क्यां\nपाँचबो बधावो धन री कूंख से लाणी\nजासे सरब सुख होय हो\nससरा सपूतां सूं सरंबद रेस्यां\nबापरे बल आपने\nसासू सपूती सूं सरबद रेस्यां\nमाय रे बल आपने\nदेवरजेठ सूं सदबद रेस्यां\nलाज रे बल आपने\nदेराणीजेठाणी सूं सदबद रेसयां\nकाम रे बल आपने\nननंद भानेजां सूं सदबद रेस्या\nबुगचा रे बल आपने\nस्वामी सपूतां सूं सदबद रेसयां\nरूप रे बल आपने\nभरभर नैनां आज सूती\nधीय बोलाई सासरे\nनवरंग पेलो आज पेरियो पूत परण घर आविया\nसुखदेव टूटिया , इच्छा पूरी\nमन मनोरथ पाविया ।\n\nधार नगर नी तुई वो मालनड़ी\nधार नगर नी तुई वो मालनड़ी\nतुई वो चतरड़ी\nसेहरड़ो गूंथी लावजे हो\nगूंथतगूंथत सेरिया में आई\nसेरिया में आई , बजार में आई\nराय हो फलाणा राय नो घर वन्यांनोजी\nऊँचीऊँची मेड़ो , ने लाल किवाड़ो\nदिवलो बळे बत्तीस सरियो जी\nराय हो फलाना राय नो घर वन्यांनोजी\n\nवर निकासी के समय का गीत\nबना क्यों रे खड़ो दलगीरी से\nथारा समरथ दादाजी थारा सांत\nलाल क्यों रे खड़ो दलगीरी से\nथारा समरथ काकाजी थारा सांत ।\n\nअणा बाने केसर उड़ीरयो\nऊना सा पाणी ठंडा वई रया रे\nरामदेव जी रूणीजा में रे\nऊना सा भोजन ठंडा वई रया रे\nरामदेव जी रूणीजा में रे\nसुन्ना की झारी , गंगाजल पाणी\nरामदेव जी रूणीजा में रे\nसोने की सार , जड़ावे का पांसा\nरामदेव जी रूणीजा में रे\nपक्के जो पान , कलाई का चूना\nरामदेव जी रूणीजा में रे\n\nम्हारा अगवाड़े आम्बो मोरियो\nम्हारा अगवाड़े आम्बो मोरियो\nपिछवाडे़ है छाई राजा गजबेल\nबधांवोजी म्हें सुण्यो\nम्हारा ससराजी गांव गरसिया\nसासूजी हो राज अरथ भंडार\nबधावोजी म्हें सुण्यो\nम्हारा जेठ बाजूबन्द बेरखा\nजेठाणी हो राजा बेरखा रा लूम\nम्हारा देवर दांती को चूड़लो\nदेराणी है राजा चूड़ला री चोप\nम्हारी नणदल कसूमल कांछली\nनणदोई हो राजा कांछलीरा बंद\nम्हारी धीमड़ को राजा हाथ मूंदड़ी\nजमाई हो राजा मूंदड़ी रो कांच\nम्हारो पुत्र हो राजा कुल ही को दीवलो\nकुलबऊ है राजा दिवलारी जोत\nम्हारा सायबा सिरही का सेहरा\nसायधन हो राजा पांव की पेजार\nबधाबोजी म्हें सुण्यो\nहीरा वारूँ वो बऊ पड़ तमारी जीब पे\nबखाण्यो हो म्हारों सोई परिवार\nमोती वारूँ हो सासूजी तमारी कूख पे\nतमने जाया हो राज अर्जुनभीम\nबधावोजी म्हें सुण्यो ।\n\nफलाणा राय का मेल पे सारस बोली रई\nफलाणा राय का मेल पे सारस बोली रई\nपिया म्हने भम्मर घड़ाव\nगेली हुवा गोरी मूरख गंवार\nभम्मर तो कई पेरणो\nभम्मर पेरी ने पाणी नीकलां\nदेख हमारा देवरजेठ , देख चतर सायबा ।\n\nकठड़े से आया हो राज\nकठड़े से आया हो राज\nकठड़े से आया म्हारा सगा नणदोई जी\nप्यारा नणदोई जी कठड़े से आया हो राज\nम्हारा सगी साका हेली जी\nप्यारी साला हेली जी आया हो राज\nपाणीड़ा समायो हो राज\nपाणीड़ा समायो म्हारा सगा नणदोई जी\nप्यारा नणदोई जी पाणी समोया हो राज\nअब हम न्हावां हो राज\nअब हम न्हावां म्हारा सगा नणदोई जी\nप्यारी सलाहेली जी अब हम न्हावां हो राज\nभोजन परोस्या हो राज\nभोजन परोस्या म्हारा सगा नणदोई जी\nप्यारा नणदोई जी थाल परोसी हो राज\nअब हम जीमां हो राज\nअब हम जीमां म्हारी सगी सालाहेली जी\nप्यारी सालाहेली जी , अब हम जीमां हो राज\nझारी भराई हो राज\nझारी भराई म्हारा सगा नणदोई जी\nप्यारा नणदोई जी , झारी भराई जी\nअब हम पीवां हो राज\nअब हम पावां हमारी सगी सालाहेली जी\nप्यारी सालाहेली जी अब हम पावां हो राज\nचौपड़ रलाई हो राज\nचौपड़ रलाई म्हारा सगा नणदोई जी\nप्यारा नणदोई जी चौपड़ रलाई हो राज\nअब हम खेलां हो राज\nअब हम खेलां म्हारी सगी सालाहेली जी\nप्यारी सालाहेली अब हम जीतां हो राज\nढोल्यो ढलायो हो राज\nढोल्यो ढलायो म्हारा लगा नणदोई की\nप्यारा नणदोई जी ढ़ाल्यो ढ़लायो हो राज\nअब हम पौड़ां हो राज\nअब हम पौड़ां म्हारी सगी साकाहेली जी\nप्यारी साकाहेली अब हम पौडां हो राज\n\nबिछिया पेरिया आपका\nबिछिया पेरिया आपका\nअपणा सुहाग का\nआनड़िया रा बाप का\nअलबेली जच्चा मान करो\nमान करो , गुमान करो\nरी जच्चा मान करो\nतोड़ा पेरिया आपका\nअपणा सुहाग का\nकीकाजी रा बाप का\nअलबेली जच्चा मान करो\n\nछोटी घर कूंकड़ो, मोटी घर राड़\nछोटी घर कूंकड़ो , मोटी घर राड़\nदोई बिच कूंकड़ो , बड़ो उमराव\nबड़ो सिरदार\nबोल्यो बेरी कूंकड़ो मज अदरात\nबोल्यो बेरी कूंकड़ो बड़ी परभात\nपांव सारू बिछिया घड़ाव म्हारा राज\nअनबट पेरूँ म्हारी सोकड़ रिसाय\nम्हारी बैरन रिसाय\n\nनौ दुर्गा मेरे अंगना खड़ी\nनौ दुर्गा मेरे अंगना खड़ी\nनीहोर तोरे पैयाँ पड़े\nकया देख मैया अंगना हो आई\nकया देख मुसकाई\nनीहोर तोरे पैयां पड़े\nदूधां देख मैया अंगना हो आई\nपूतां देख मुसकाई\nनीहोर तोरे पैयां पड़े\nपाँवां ने तेरे बिछिया सोवता\nअनबट देख मुसकाई\nनोहोर तोरे पैयां पड़े\n\nधवळो घोड़ो ने जीन कस्या\nधवळो घोड़ो ने जीन कस्या\nरामदेव भया असवार\nफ्लाणा राम आड़ा फरीग्या\nरामदेव जी रेवो आज नी रात\nगेल्या हुवा रे भोळा मानवी\nपरजा जोवे हमारी बाट\nपवन पंथी हमारा चालणा\nजल मांय रैवां रात\n\nभेरूजी गोतन बाजूटिया रा सावला\nभेरूजी गोतन बाजूटिया रा सावला\nउनी सुतारण ले लाव ललकार\nहातां री झालो देती आवे रे गुड़ री गूजरी\nभेरू जी जो तम कलस्या रा सावला\nउनी कुमारण से लाव ललकार\nभेरूजी जो तम तेलसिंदूर सावला\nउनी तेलण खे लाव ललकार\nभेरूजी जो तम नायका रा सावला\nउनी कंठालण ले लाव ललकार\nभेरूजी जोतम मेवा रा सावला\nउनी मालण खे लाव ललकार\nभेरूजी जो तम बीड़ा रा सावला\nउनी तंवोलण खे लाव ललकार\nभेरूजी जो तम घुघरा रा सावला\nउनी सुनारण खे लाव ललकार\nभेरूजी जो तम घीखिचड़ा रा सावला\nउनी कलालण खे लाव ललकार\nभेयजी जो तम घीखिचड़ा रा सावला\nउनी बऊ खे लाव ललकार\nभेरूजी जो तक भेंट का सावला\nतो तम उना सेवक ले लाव ललकार\nभेरूजी जो तम आरती का सावला\nतो तम उनी कुंवासी खे लाव ललकार\n\nसोने का सरोता, बताओ धनराणी\nसोने का सरोता , बताओ धनराणी\nसोने का सरोता , रूपा की डांडी\nकतरकतर बिड़ला , चाबो धनराणी\nपेलो मास जो लागियो , आल भोले मन जाए ।\n\nलाल-लाल ओढ़नी माय सोना रा तार\nलाललाल ओढ़नी माय सोना रा तार\nलाल बजावे बांसरी , नौ दुर्गा खेले छन्द\nछन्दगाली रा नेवर बाजण्या रे माय\nपावाँ में बिछिया सोवे ताप माय\nथारा अनबट से लागी रयो बाद\nनखराली रा नेवर बाजण्या ऐ माय\nथारी नोगरी से लागी रयो बाद\nछन्दगाली रा नेवर बाजण्या ऐ माय\nथारे वैयां ने बाजूबन्द सोवत ऐ माय\nथारा भुजबन्द से लागी रयो बाद\nनखराली रा नेवर बाजण्या हो माय\nथारा गला में गलूबन्द सोवत ए माय\nथारी माला से लागी रयो बाद\nछन्दगाली रा नेवर बाजण्या हो माया\nथारा काना में झुमका सोवता ए माय\nथारा काँटा से लागी रयो बाद\nथारा मुखड़ा ने बेसर सोवता ए माय\nथारा टीका से लागी रयो बाद\nथारा अँगन सालू सोवता ए माय\nथारी ओढ़नी से लागी रयो बाद\nछन्दगाली रा नेवर बाजण्या हो माय\n\nम्हारा राइवर जोगो सेवरोजी\nवररा दादाजी वीणे फूल हो म्हारा राइवर जोगो सेवरोजी . . .\nवररा काकाजी वीणे फूल हो म्हारा राइवर जोगो सेवरोजी . . .\nगुँथी लावो म्हारी मालण स्याम सेवरो ओर\nभली चंपे की कलियाँ गुंजामें गुंजो लाल जमेरी\nओरज मीठी दाखड़ली सेजा में मीठा गरी गीडोला ।\nवररा वीराजी वीणे फूल हो म्हारा राइवर जोगो सेवरोजी . . .\nवररा मामाजी वीणे फूल हो म्हारा राइवर जोगो सेवरोजी . . .\nगुँथी लावो म्हारी मालण स्याम सेवरो ओर भली\nभली चंपे की कलियाँ गुंजा में गुंजो लाल जमेरी\nओरज मीठी दाखड़ली सेजा में मीठा गरी गींडोला ।\nवररा फूफा वररा जीजाजी वीणे फूल हो म्हारा राइवर जोगो सेवरोजी . . .\nवररा मासाजी वीणे फूल हो म्हारा राइवर जोगो सेवरोजी . . .\nइसी तरह परिवार के विभिन्न रिश्तेदारों के नाम जोड़तेजोड़ते गीत लम्बा होता चला जाता है ।\n\nपांच बाधावा म्हारे यां आवियाजी\nपांच बाधावा म्हारे यां आवियाजी\nपांचां री नवी , नवी भांत लसकरिया कम्मर कसिया\nभम्मर लारां लई चलोजी\nलारां चलो तो दासी थेंई बाजोजी\nघर हो केसरिया री नार\nसीता लंखी , आंबा बरनी , बादल बरनी\nमारूणी हठ छोड़ोजी\n\nम्हारो नानो सो लाड़ो कोल्या जीमे रे\nम्हारो नानो सो लाड़ो कोल्या जीमे रे\nवी तो मेरे फलाणा राम ढुकी रयारे\nवी तो मेरे फला राणी बई ढुकी रया रे\nबाई मिनकड़ी क्यों नी सरजिया वो\nबाई म्हारा वो बाजूटा ऐठे छिपी रेता वो\nबाई पड़ता सा कोल्या झेली लेता वो\nबाई गजगज धरती खोदी खाती वो\n\nबई जी पांच बधावा म्हारे आविया\nबई जी पांच बधावा म्हारे आविया\nबई जी पांचा री नवीनवी भांत\nझेलो हो रायां री बाई ओ लम्बो\nबईजी पेलो बधावो म्हारे आवियो\nबईजी भेजो म्हारा ससराजी री पोल\nझेलो हो रायां री बाई ओ लम्बो\nबई जी ससराजी रंग से बधाविया\nबईजी सासू ने लियो खोले झेल\nझेलो हो . . .\nबईजी थांका बीरा म्हारी सेरी नीकल्या\nबईजी करी गया आड़ी टेड़ी बात\nझेलो हो . . .\nबईजी तांबापीतल होय तो बदलां\nबईजी थांका बीरा बदल्या नी जाय\nबईजी कागत होय तो बांचलां\nझेलो हो . . .\nबईजी दूसरो बधावो म्हारे आवियो\nबईजी भेजो म्हारा जेठजी पोल\nबईजी रंग से बधाविया जेठजी\nबईजी जेठाणी ने लियो खोला झेल\nबईजी तीसरो बधावो म्हारे आवियो\nबईजी भेजो म्हारा दादाजी री पोल\nबईजी दादाजी रंग से बधाविया\nमाता ने लियो खोल्यां झेल\nझेलो हो . . .\nबईजी चौथो बधावो म्हारे आवियो\nबईजी भेजो म्हारा वीराजी री पोल\nबईजी वीराजी रंग से बधाविया\nबईजी भावज लागे म्हारा पांव\nझेलो हो . . .\nबईजी पांचवों बधावो म्हारे आवियो\nबईजी भेजो म्हारा सायबजीरी पोल\nबईजी सायब रंग से बधाविया\nबईजी सायबन लियो खोल्यां झेल\n\nपाँच लाडू पाँच धरिया\nपाँच लाडू पाँच धरिया\nफलाणा राय पाँच पड़िया\nनाचरे म्हारा गणपति\nगणपतियो तो नाचेगो\nसेरी में धूम मचायेगो\nनाचरे म्हारा गणपति\n\nकैसे क दरसन पाऊँ\nकैसे क दरसन पाऊँ\nमैया तेरी सकड़ी दुवरिया\nसकड़ी दुवरिया मैया , चंदन किवड़िया\nधरम धजा फहराय\nमैया तेरी सकड़ी दुवरिया\nदेवी के द्वारे एक निरथन पुकारे\nदेव माया घर जाऊँरी\nमैया तेरी सकड़ी दुवरिया\nदेवी के द्वारे एक अंधा पुकारे\nदेव नयन घर जाऊँरी\nदेवी के द्वारे एक बाँझ पुकारे\nदेव पुत्र घर जाऊँरी\nदेवी के दारे एक कुष्ठा पुकारे\nदेव काया घर जाऊँरी\nमैया तेरी सकड़ी दुवरिया\n\nराजा ऊँचा है चंवरो चब खंडियो\nराजा ऊँचा है चंवरो चब खंडियो\nजे पर ढ़ाली नवरंगी खाट\nहर बोलो दीवानजी रा कूंकड़ा\nजे पर पोढ़िया फलाणाजी हो राम\nबऊँ लाड़ी थारो नाम जगावजे हो\nजागोजागो केसरिया नाम\nहरि बोलो दीवानजी रा कूंकड़ा\nराजा जागी ने पाग सँवारिया\nउनकी पागां पर मोतिया रा लूम\nहीरा केरा लूम\nराजा ऊँचा हो चंवरो चवखंडियो\nजे पर ढाली है टूटी टाटी खाट\nजे पर पोढ़िया फलाणा राम भाँड\nबाई थारो नाम जगावजे\nजागोजागो नावीड़ा नाम\nनावी जागी ने चींदो संवारिया\nचींदा पे ऊँदरा रा लूम , बिच्छूरा लूम\n\nमाता डूंगर खटकी म्हें सुण्यो\nमाता डूंगर खटकी म्हें सुण्यो\nसुन्नो घड़े रो सुनार\nमोरे कसूम्बो रगमग्यो\nसोनी घड़जे ईश्वर राम को मंूदड़ो\nम्हारी रणु बाई दो नौसरियो हार\nसोनी हार की छोलण ऊतरे\nम्हारा सुभद्रा बई हो तिलक लिलाट\nगोरे कसुम्बो रगमग्यो\n\nमेहा बरसने को है शाबास\nमेहा बरसने को है शाबास\nबादल गरजने को है शाबास\nबिजली चमकने को है शाबास\nजच्चा तूने बिछियां पेरिया आज\nसुवाग बड़ाने को शाबास\nजच्चा तूने तोड़ा पेरिया आज\nपिया के जगाने को शाबास\nजच्चा तूने चुड़िलो पेरिया आज\nपिया के रिझाने को शाबास\nजच्चा तूने बेटा जाया आज\nबंस बढ़ाने को शाबास\nजच्चा तूने पीड़ी जाई आज\nसाजन बुलाने को शाबास\n\nमोजा पेरो, मोजा पेरो, मोजा पैरो राज\nमोजा पेरो , मोजा पेरो , मोजा पैरो राज\nमोजा ऊपर मेंदी सोये\nपेरण री चतराई\nहो म्हारा रंगीला जमाई\nथाने गाल गावां राज\nगाल गावां , गीत गावां\nइना कररन्यां लाड़ जी\nम्हारो बई से टेढ़ा बोलो\nयां पर आवे रीस हो\nम्हारा खांतीला जमई\nथाने गाल गावां राज ।\nआप लापर , बाप लापर\nलापर सोई परवार जी\nकाकाकाकी वे बी लापर\nजेका भतीजा आप हो\nमामामामी वे बी लापर\nजेका भाणेज आप ही\nभाईभाभी वे बी लापर\nजेका भाई आप हो\nबूवाफूफा वे बी लापर\nजेका भतीजा आप हो\nबेनबेनोई वे बी लापर\nजेका साला आप हो\nमावसीमावसा वे बी लापर\nजेका भतीजा आप हो\nआजाआजी वे बी लापर\nजेका नात्या आप हो\nमायबाप वे बी लापर\nजेका जामा आप हो\nजामा पेरो , जामा पेरो , जामा पेरो राज ।\nजामा ऊपर सोना सोहे\nपेरण री चतराई\nहो म्हारा लिखन्दा जमई\nपटका ऊपर हुलमन सोवे\nपेरण री चतराई\nहो म्हारा हंसालू जमाई\nकंठी ऊपर डोरा सोहे\nपेरण दी चतुराई\nहो म्हारा रिसाकू जमाई\nपागां ऊपर बेचां सोवे\nहो म्हारा छबीला जमाई\nतेजी ऊपर चाबुक सोवे\nबैठण री चतूराई\nहो म्हारा प्यारा जमाई\nकड़ा ऊपर पोंची मोवे\nमोती ऊपर चूनी सोवे\nहो म्हारा नखराला जमाई\n\nइना सखर खानामाअी चीकणी\nइना सखर खानामाअी चीकणी\nबेलू को अन्त न पार\nसरोवर सिग भरियो जी\nइना सरोवर फलाणा राम दातण करे\nफलाणी बेन को विश्राम\nसरोवर म्हारों सिग भरियोजी\nफलाणा राम दामाद दातुण करे\nफलाणी जेकू दामाद की बेन को विश्राम\n\nमोती बेराणा चंदन चौक में हो राज\nमोती बेराणा चंदन चौक में हो राज\nकेसे सोरूँ ने कसे संकचूं हो राज\nकिनि विधि करूँ हो जुवाब म्हारा राज\nमोती बेराणा जी चंदन चौक में हो राज\nचिमटी बीणूं , ने पस मां सांकचूं\nनैना ने करूँगी जुवाब म्हारा राज\nमोती बेराणा हो चंदन चौक में हो राज\n\nहारे वाला ऊँची-नीची सरवर पाल\nहारे वाला ऊँचीनीची सरवर पाल\nजमई धावे धोपती जी म्हारा राज\nहांरे वाला कोनस राम रा गज भीम\nकोणजी घर पावणा जी म्हारा राज\nहां वो दासी तातासा पाणी समोव\nजमई न्हावे न्हावणा जी म्हारा राज\nहां वो बाई ताता सा भोजन परोस\nजमई जीने जीमणा जी म्हारा राज\nहां वो दासी ठंडी सी झारी भरलाव\nजमई पीवे पीवणी जी म्हारा राज\nहां वो दासी पाना रा विड़ला लगाव\nजमई बीड़ा चावसी जी म्हारा राज\nहां वो दासी मेलां में दिवलो संजोव\nचमई चौपड़ खेलरन्यां जी म्हारा राज\nहां वो दासी तेलां री खबर मंगाव\nन्योण हारिया ने कोण जीत्याजी म्हारा राज\nहां वो वाई हरिया सातापाचां री\nरामां री बाई जीत्याजी म्हारा राज\nहां रे वाला आई जमायां ने रीस\nवाई ने ताज्या ताजणा जी म्हारा राज\nहां रे वाला आई जमाई जी ने रीस\nभेलां से नीचे ऊतरियाजी म्हारा राज\nहां रे वाला दईदई दादाजी री आन\nवाई ने पाछा फेरिया जी म्हारा राज\nहां रे वाला दईदई वीराजी री आन\nवाई ने पाछा फेरियाजी म्हारा राज\n\nसमदण तेरे नैनों में कालीघटा\nसमदण तेरे नैनों में कालीघटा\nप्यारी समदण को बिछिया सोवे\nअनबट समदण को तोड़ा सोवे\nसांकला में होय रई लटा पटा ।\n\nचलो अनन्दी, चलो झुलवाए माय\nचलो अनन्दी , चलो झुलवाए माय\nगेरीगेरी अमली री डाल\nचलो झुलवाए माय\nरमवा सरको यो चौक\nचालो झुलवाए माय\nरमवा सरकी या रात\nशरद पूनम की या रैन\nचालो झुलवाए माय\nपाँवों ने बिछिया सोवताए माय\nथारी अनबट से लागी रया बाद\n\nगरबा का गणपति\nगरबा का गणपति\nऐजी सुमर गणपति को ध्यान\nम्हारा गरबा में बेगा आवजोजी\nसांते तम रिद्धिसिद्धि लावजोजी\nम्हारा गरबा में बेगा आवजोजी\nकंकूना पगल्या पधार जो\nम्हारा गरबा में बेगा आवजो\n\nअणा कोलाला ना बीरा गऊँड़ा हांगणा\nअणा कोलाला ना बीरा गऊँड़ा हांगणा\nबरोठा नी पाकी मसूर\nकमला बई नी सेरी बीरा हांकड़ी\nयो थो मदनलालजी नो भोको परवार\nरे सौदागर बीरा धणी रे घुमर से बीरा आविया\nआंवा कटाडूं रे बीरा आमळी\nलम्बी बंदाडूं पटसाल\n\nचंदा थारी चांदणी सी रात\nचंदा थारी चांदणी सी रात\nझालीजी रमवा नीकल्याजी म्हारा राज\nरम्याखेल्या घड़ी दोयचार\nससराजी आणे आवियाजी म्हारा राज\nचालो बऊ बड़ , चालो मोटा घर की नार\nछोटा घर की धीमड़ी जी म्हारा राज\nजेठजी आणे आवियाजी म्हारा राज\nचालो बऊ बड़ , चालो मोटा घर की नार\nमारूजी आणे आविया जी म्हारा राज मा\nचालो भाभीसा , चालो मोटा घर की नार\nमारूजी आणे आविया जी म्हारा राज\nचालो मारूणी , चालो मोटा घर की नार\nम्हें छोटा घर की धीवड़ी जी म्हारा राज\n\nम्हारा तो ऑगण रूखड़ो\nबधाई लाई ननदी , हां रे सांवलिया\nकहां से आई सौंठ , कांह से आई पीपली\nकहां से आई ननदी , हां रे सांवलिया\nबम्बई से आई सौंठ , इन्दौर से आई पीपली\nफलाने गांव से आई ननदी , हां रे सांवलिया\nकाय में आई सौंठ , काय में आई पीपली\nकाय में आई ननदी , हां रे सांवलिया\nडब्बे में आई सौंठ , डब्बी में आई पीपली\nतांगे में आई नंदी , हां रे सांवलिया\nकाहे को आई सौंठ , काहे का आई पीपली\nकाहे को आई नंदी , हां रे सांवलिया\nजच्चा के लिए सौंठ , बच्चा के लिए पीपली\nलूटन को आई नंदी , हां रे सांवलिया ।\n\nकई आँवा मोरिया, जांबू मोरिया\nकई आँवा मोरिया , जांबू मोरिया\nकई मोरी कचनार म्हारा राज\nआज जमेरी रसभरी\nफलाणा राय तमारा राज में\nउना जमई का झाडू का लाड़\nआज जमेरी रसभरी\nफलाणी बऊ तमारा राज में\nबेटी का दूनादूना लाड़\nम्हारा राज आज जमेरी रसभरी ।\n\nमेंदी तो आई टोडा देस से\nमेंदी तो आई टोडा देस से\nकेसरिया हो राज\nरूपईया री टांक बेचाय\nमेंदी म्हारी रंग चुवे हो राज\nबाईजी रा बीरा घर नई\nमेंदी कौन मोलाय\nछोटो देवर लाड़लो , केसरिया हो राज\nमेंदी मोलावन जाय\nलसरलसर मेंदी बांटस्यां केसरिया हो राज\nझबियां झोला खाय , मेंदी म्हारी रंग चुपे हो राज\nदेवर की राची चीटी आँग की\nभावज का रचिया दोई हाथ\nन्हाई धोई सीस गुथावियो\nमोतीड़ा से भरली माँग\nदो हो जेठानी तमारो हालरो\nदो हो देराणी तमारो चीर\nपेली पेड़ी पग दियो\nकंकू में खरन्या पाँव\nदूसरी पेड़ी पग दियो\nमेंदी में खरन्या पाँव\nतीसरी पेड़ी पग दियो\nझबलक दिवलो हाथ\nचौथी पेड़ी पग दियो\nसिरनी री छाब हाथ\nपांचीव पेड़ी पग दियो\nपाना री चोली हाथ\nमड़मड़ मेड़िया चड़ी गया\nजई उबा ढ़ोला रा पास\nजागता था पण सोई गया\nमुख पर राल्यो रूमाल\nअंगूठो मोड़ जगा दिया\nजागोजागो हो नणंद बई का बीर\nआज का दिन गोरी पीछा फिरो\nसिर चढ़ियो मथवार\nऐसी म्हारा मनड़ा में जाणती\nलई आती सतवा सोंठ\nघसी लाती चरका लौंग\nमड़मड़ मेड़ियां ऊतरिया\nजई ऊबा राम आँगण बीच\nलो हो जेठाणी तमारो हालरो\nलो हो देराणी तमारो चीर\nलो हो सासूजी तमारा पूत खे\nखोला में लई ने धवाड़ो\nतमारो दूद लजायो\nलो हो बईजी तमारा बीर खे\nगेंदा दई समजावो\nएक दमड़ी का भुंगड़ा मंगाऊँ\nअलीगली में चबावो\nपटसाल पालणो बंधारन्यां\nतले बिछाऊँ म्हारी चीर\nआतेजाते झूला दऊँ\nतम झूलो हो नणंद बई का बीर ।\n\nहार दो म्हारा लाड़ला भैरव\nहार दो म्हारा लाड़ला भैरव\nहार के कारण म्हारा सासूजी रिसाया\nससरा देस्या गाळ\nहार दो म्हारा लाड़ला भैरव\nजो तू बऊपड़ हार की वो भूकी\nखरी रे दुपेर म्हारा मड़ मांय आ\nनानो सी देवर म्हारा लादा लाग्यो आयो\nछोटी सी नणदल म्हारी लारां लागी आई\n\nबरत करो रे नर एकादशी को\nबरत करो रे नर एकादशी को\nरामजी का नाम बिन गती कसी\nसूरज सामे झूटो न्हाके\nजल में कुल्ला वे करसी\nइन करणी से हुवा कागला\nकरांकरां करता फिरसी\nबरत करो रे नर एकादशी\nपणघट ऊपर ऐड़ी निरखे\nपर निन्दिया तो वे करसी\nइन करणी से हुवा डेंडका\nटर्राटर्रा वे करसी\nबरत करो रे नर एकादशी\nडेली बैठी पाग संवारे\nपर घर चुगली वे करसी\nइन करनी का हुवा कूतरा\nघरेघरे भूकता फिरसी\nबरत करो रे नर एकादशी\nपांच जणा मिल हतई करन्ता\nपांची चुगली वे एकरसी\nइन करणी का हुवा हीजड़ा\nघरेघरे नचता फिरसी\nबरत करो रे नर एकादशी\nग्यारस का दल माथो न्हावे\nबारस का दन तिल वे खासी\nइन करणी का हुवा गधकड़ा\nगलीगली रेंकता फिरसी\nबरत करो रे नर एकादशी\nअन्न को दान , वस्तर को दान\nकन्या दान वे करसी\nइन करणी से हुवा कुंवर जी\nपाल की पड़न्ता वे फिरसी\nमीरां के प्रभु गिरिधर नागर\nहरि के चरनां चित वे धरसी\n\nएक माय का पाँची ही पूतां\nएक माय का पाँची ही पूतां\nपांची का मता जुदाजुदा\nपेलो पंडित के , में कासीजी जाऊँ\nगंगा में न्हाऊँ , बिस्वनाथ भेंटूं\nजेका धरम से में उद्धरूँ\nदूसरो पंडित के में उज्जण जाऊँ\nअवंती में न्हाऊँ , महाकाल भेंटूं\nजेका धरम से में उद्धरूँ\nतीसरो के में बाग लगाऊँ\nतुलसा परणाऊँ , बामण जिमाऊँ\nजेका धरम से में उद्धरूँ\nचौथे पंडित के में बेण परणाऊँ\nभाणेज परणाऊँ , जात जिमाऊँ\nजेका धरम से में उद्धरूँ\nपांचवों पंडित कईये नी जाणे\nपेट भरी ने धंदो करूँ\nहरहर जिवड़ा तू रयो रे उदासी\nरयो रे लुभासी\nबरत न कियो रे एकादशी\nबरत एकादशी , धरम दुवादसी\nतीरथ बड़ो रे बनारसी\nएकादशी ना डाड़े जीमे छें थूली\nअंतकाल प्रभु मारग भूली\nएकादशी ना डाड़े जीमे छे खिचड़ी\nअंतकाल प्रभु मेले बिछड़ी\nएकादशी ना डाड़े पोड़ेढोले\nअंतकाल प्रभु अवगत डोले\nव्दासी ना डाड़े जीमे छे भाजी\nअंतकाल प्रभु नइ्र छे राजी\nव्दासी ना डाड़े जीमे छे कांसे\nअंतकाल प्रभु मेले सांसे\nव्दासी ना प्रभु डाड़े जीमे छे चोखा\nअंतकाल प्रभु मारग सीधा\nघी बिना धरम ना होय हो पंडित जी\nपत्र बिना कुल ना उद्धरे\nघृत बिना होम ना होय हो पंडित जी\nतिल बिन ग्यारी न होय\nमीरा के प्रभु गिरधर नागर\nहरि चरणा चित लागी\n\nमैं वो सुतारियारी बेटी, बखी थी वो बेन\nमैं वो सुतारियारी बेटी , बखी थी वो बेन\nइनी सेरिया हाटड़लो मत मांड , म्हारी ऐ बेन\nछोड़ दो हटीला भेरू म्हारो फाटे वीर\nफाटे म्हारो चीर , भेरूजी टूटे म्हारो हार\nटूटे म्हारा बाजूबंद रा लू , म्हारी ऐ बेन\nछोड़ दो कालामतवाला , छोड़ दो कासी रा वासी\n\nपेलो मास जो लागियो ये\nपेलो मास जो लागियो ये\nधनारायणी आल भोले मन जाय\nअनोखा धनराणी , ऐके धनराणी\nमजला मजला आप\nपेले मजल थारे लापसी ऐके धनराणी\nदूसरे मजल बूरा खांड\nतीसरे मजल थारे खोपरो\nचौथ दाड़िम दाख\n\nलीला लीम की लिम्बोली पाकीजी\nलीला लीम की लिम्बोली पाकीजी\nसावण फेर आयेगा\nदाऊजी दूर मती दीजो\nमाता नई बुलावेगा\n\nयो तो गऊँ रे चणा को उबटणो\nयो तो गऊँ रे चणा को उबटणो\nमाय चमेली नौ तैल\nगोरो लाड़ो लाड़ी बैठ्या उबटणे\n\nपाँच बधावा म्हारे आविजाजी\nपाँच बधावा म्हारे आविजाजी\nकई हरी जमेरी जी\nकई पांचा री नवीनवी भांत\nरस की हरी जमेरी जी\nपेलो बधावो म्हारे आवियोजी\nभेजो म्हारा ससरा दो पोल ।\n\nबार ही बारे विनवूं, गरवे से बाबुल\nबार ही बारे विनवूं , गरवे से बाबुल\nकातिक लगिन लिखाव हो\nआलालीला बांस कटाव\nनागर बेल मंडवा छवाव\nसुलतान दूले , रामदूले आनि बाजिया वे\nहातीड़ा हठसाल बांदो , घोड़ी ला घुड़साल बांदो\nबराती खे देवो जनिवास , साजनसमधी सास सेरी\nजवाली अनपोय लाया , तिमन्यो अनपोय लाया\nनाड़ा को रंग बदरंग\nबाबुल उनखे बांध दीजो\nगजरा अनगूंथ लाया , रेणी अनरंग लाया\nदुपट्टा को रंग भदरंग\nकाकुल उनखे बांध दीजो\nसुलतान दूले राम दूले रूस चलिया दे\n\nनए आलू आये बिकन बंगले में\nनए आलू आये बिकन बंगले में\nसास नहीं घर में , ससुर नहीं घर में\nमैं अलबेली , बलम लश्कर में\nडालो गले बिन वैयां\nहमार जिया ना माने\nबेलम शौकीन मिले मेरी गुईयां\n\nधार नगर का पापी हो राजा\nधार नगर का पापी हो राजा\nउन मेरी सेवा नई कर जाणी\nकरवा नगर का ठाकुर\nउन मेरी सेवा नई कर जाणी\nउन मेरी पाठ बंचाया\nउन मेरी ओढ़नी ओढ़ाई\nउन मेरी होम करायो\nधार नगर का पापी राजा\nउन्होंने मेरी सेवा करना नहीं जानी\nकरबा नगर का ठाकुर\nउन्होंने मेरी सेवा करना जानी\nउन्होंने पाठ कराया\nउन्होंने ओढ़नी ओढ़ाई\nउन्होंने हवन कराया\n\nइनी भूम आवो नीपजे\nइनी भूम आवो नीपजे\nअदा का कतरिया पान\nगंगाजमना उतावळी\nतिरवेणी अस्नान\nजियन फलाणा राय सांपड़े\nकई उदके कन्यादान\nचना चवन्तो आवियो\nगोरी दुलहन थारो कंत\nचूना भरी छे कांथली\nओका ऊलण वास्या दंत\nइनी भूम आदो नीपजे\nइना आदा का कतरिया पान\nगंगाजमना उतावळी\nतिरवेणी अस्नान\nजियन फलाणा राम सांपड़े\nकई झेले कन्यादान\nलोंग चवन्तो आवियो\nगोरी थारो दुल्हन कंत\nलौंग भरी छे कांथली\nवाका कपूर वास्या दंत ।\nएक बणज हम इन्दौर से करस्यां\nबिछिया की जोड़ी भले लई आस्यां\nएक बणज हम देवास से करस्यां\nतोड़ा की जोड़ी भले लई आस्यां\n\nअकूम्बे-अकूम्बे म्हारो घर भरियो जी जमई जी\nअकूम्बेअकूम्बे म्हारो घर भरियो जी जमई जी\nकागद छाया म्हारा मेल\nहो जमई आया सासरे\nमौजा पेरो तो म्हारा चौक में हो जमई जी\nमेंदी निरखी ने मेलां आव\nहो रंगीला आया सासरे\nजामा पेरो तो म्हारा चौक में हो जमई जी\nसोना निरखी ने मेलां आव\nहो लिखन्दा आया सासरे\nपटका पैरो तो म्हारा चौक में हो जमई जी\nदुलमन निरखी ने मेलां आव\nहो हंसाकू आया सासरे\nकंठी पेरो तो म्हारा चौक में हो जमई जी\nचऊँसर निरखी ने मेलां आव\nहो रिसाकू आया सासरे\nमोती पेरो तो म्हारा चौक में हो जमई जी\nलीलम निरखी ने मेलां आव\nहो केसरिया आया सासरे\nचीरा पेरो तो म्हारा चौमें हो जमई जी\nपेचां निरखी ने मेलां आव\nहो छबीला आया सासरे\nतेजी बैठो तो म्हारा चौक में हो जमई जी\nचाबुक निखरी ने मेलां आव\nहो रंगीला आया सासरे\n\nअरू तू रे जगत जग जागिया\nअरू तू रे जगत जग जागिया\nअरू जागिया छे चारी देव\nहो रंग बोल वे सुन्नारा कुँकड़ा\nअरू काशी रा विश्वनाथ जागिया\nअरू उज्जैन रा महाकाल देव\nअरू इन्दौर रा इन्द्रनाथ जागिया\nअरू भंवरासा रा भंवरनाथ जागिया\nअरू आष्टा रा अजपाल देव\nअरू तू रे जगत जग जागिया\nअरू जागिया छे चारी राव\nछज्जा से फलाणा राव जागिया\nअरू बऊ रे फलाणी बऊ रो कंत\nमहल अटारी से जागिया फलाणा राव\nपालकी से फलाणा राव जागिया\nअरू जागिया छे चारी भांड\nमोरी में से फलाणा राव जागिया\nनारदे में से फलाणा राव जागिया\nसंडास में से फलाणा जमई जागिया\nबेटी फलाणा रा गुलाम\n\nओजी पांच बधावा म्हारे आवियाजी\nओजी पांच बधावा म्हारे आवियाजी\nओजी पांचां री नवीनवी भांत\nनारेळ म्हारा बार , सुपारी म्हारे ऑगणे जी\nहोजी चारोली चौबारिये रे मांय\nदाख म्हारा मेहल में जी ।\n\nहोजी नणदोई आया पावणा\nहोजी नणदोई आया पावणा\nतमारी कईकई करूँ मनवार\nनणदोई जी प्यारा आयाजी म्हारा यां पावणा\nहोजी तातो पाणी तो धरवाई देती\nना पीड़ो गयो परदेस नणदोई जी\nरोटी तो बणाय देती\nचूले लगाई गार नणदोई जी\nझारी तो भरवाया देती\nदासी रो दूखे हाथ नणदोई जी\nढाल्यो तो ढ़लवाय देती\nम्हारा बाईजी गया रिसाय नणदोई जी\nहोजी ओरा आजो पावणा\nतमारी फिर के करांगा मनवार\nनणदोई जी प्यारा आयाजी म्हारा यां पावणा\n\nरंग उड़े रे गुलाल इना घर में\nरंग उड़े रे गुलाल इना घर में\nपाणी पड़े रे तुबार इना घर में\nजई ने कीजो कचेरी बिठईया से\nदफ्तर के लिखईया से\nदाई ने बेग बुलावे इना घर में\nदाई बुलाय जच्चा क्या फरमाव\nहम घर नाको मोड़ाय इना घर में\nजई ने किजो उना सार का खिलईया से\nपांसा का जितईया से\nसासू जी ने बेग बुलाव इना घर में\nसासू बुलाय बच्चा क्या फरमाव\nकुवर अटोला में झेले इना घर में\nआप तो जच्चा रानी\nलाल लई सूता , गोपाल लई सूता\nहमखे लगाई दौड़ादौड़ इना घर में\nजाय ने कीजो कंठी का पेरईया से\nचौसर का निरखईया से\nजेठाणी खे बेग बुलाव इना घर में\nजेठाणी बुलाय जच्चा क्या फरमावो\nम्हारा चखे कुंकू धराय इना घर में\nजाई ने कीजो उन पागां का पेरईया से\nपेचां का निरखईया से\nदेराणी खे बेग बुलाव इना घर में\nदेराणी बुलाय जच्चा क्या फरमावो\nदेस इन रसोई निपाय इना घर में\nम्हारा कोने खाट बिछाय इना घर में\nनणदल खे बेग बुलाय इना घर में\nनणदल बुलाय जच्चा क्या फरमाओ\nम्हारा कंवळे सांतीपुड़ा मांडे इना घर में\nपड़ोसण खे बेग बुलाव इना घर में\nपड़ोसण बुलाय जच्चा क्या फरमावो\nम्हारे इस दन मंगल गवाड़ो इना घर में\nजोसीड़ा खे बेग बुलावो इना घर में\nजोसीड़ो बुलाय जच्चा क्या फरमावो\nम्हारा नाना को नाम धरावो इना घर में\nढोली बुलाय जच्चा क्या फरमावो\nढोली बुलाय जच्चा क्या फरमावो\nदस दन ढोल बजाव इना घर में\n\nसूरज ऊगो हो केवड़ा के री परत\nसूरज ऊगो हो केवड़ा के री परत\nम्यानो रजाम सुहावनो\nतम जागो हो सूरज जी हो राम\nतम जागो ही गणपत जी हो राम\nतम घर हो परजा केरो राज\nतम जागो हो फलाणा जी हो राज\nतम बैठो हो अक्खी बड़ की छाँह\nतम लीजो हो श्रीकृष्ण को नाम\nदीजो हो सूर्या गाय को दान\nसूरज ऊग्यो के वड़ा के री परत\nम्यानो श्याम सुहावणो\nतम जागो हो फलाणा राम भांड\nतम बैठो हो धतूरा अरंडिया छाँव\nतम लई करवो मुख धोवी\nतम लीजो अल्लाखुदा को नाम\nतम दीजो हो तमारी माता को दान\n\nहोजी म्हार आंगणे कुपलो खणायो\nहोजी म्हार आंगणे कुपलो खणायो\nहिपड़ा इतरो पाणी\nहोजी जूड़ो छोड़ी ने न्हावण बैठिया\nईश्वरजी घर की राणी\nहोजी झाला झलके , झुमणा रक के\nवोले अमरित वाणी\nहोजी अमरित का दोई प्याला भरिया\nकूंक दी पिंगाणी\n\nगढ़ परवत से उतरी देवी महाकालिका\nगढ़ परवत से उतरी देवी महाकालिका\nसिंघा को असवार , सदा मतवाली\nपांवन बिछिया सोहता हो देवी महाकालिका\nथारा अनबट से लगी रयो बाद सदा मतवाली हो\nहाथ खड़ग खप्पर धारणी हो देवी महाकालिका\nमद रो प्यालो हाथ सदा मतवाली हो\n\n",
  "source": "Hindi-data-hub/odaigen_hindi_pre_trained_sp",
  "language": "hi",
  "metadata": {
    "file_name": "malvi-mup.txt",
    "content_length": 51567,
    "split": "train"
  }
}